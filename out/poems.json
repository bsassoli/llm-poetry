{"poems": [{"title": "Le nere scale della mia taverna", "text": "Le nere scale della mia taverna\ntu discendi tutto intriso di vento.\nI bei capelli caduti tu hai\nsugli occhi vivi in un mio firmamento\nremoto.\nNella fumosa taverna\nora \u00e8 l\u2019odore del porto e del vento.\nLibero vento che modella i corpi\ne muove il passo ai bianchi marinai.", "first_name": "Sandro", "last_name": "Penna", "id": 0}, {"title": "Era l\u2019alba su i colli, e gli animali", "text": "Era l\u2019alba su i colli, e gli animali\nridavano alla terra i calmi occhi.\nIo tornavo alla casa di mia madre.\nIl treno dondolava i miei sbadigli\nacerbi. E il primo vento era si l\u2019erbe.\nAltissimo e confuso, il paradiso\ndella mia vita non aveva ancora\nvolto. Ma l\u2019ospite alla terra, nuovo,\ngi\u00e0 chiedeva l\u2019amore, inginocchiato.\nCadeva la preghiera nella chiusa\ncasa entro odori di libri di scuola.\nNavigavano al vespero felici\ngridi di uccelli nel mio cielo d\u2019ansia.", "first_name": "Sandro", "last_name": "Penna", "id": 1}, {"title": "Quando tornai al mare di una volta", "text": "Quando tornai al mare di una volta,\nnella sera fra i caldi viali\nricercavo i compagni di allora\u2026\nCome un lupo impazzito odoravo\nla calda ombra fra le case. L\u2019odore\nantico e vuoto mi cacciava all\u2019ampia\nspiaggia sul mare aperto. L\u00ec trovavo\nl\u2019amarezza pi\u00f9 chiara e la mia ombra\nlunare ferma su l\u2019antico odore.", "first_name": "Sandro", "last_name": "Penna", "id": 2}, {"title": "Ero solo e seduto. La mia storia ", "text": "Ero solo e seduto. La mia storia\nappoggiavo a una chiesa senza nome.\nQualche figura entr\u00f2 senza rumore,\nsenz\u2019ombra sotto il cielo del meriggio.\nNude campane che la vostra storia\nnon raccontate mai con precisione.\nIn me si fabbric\u00f2 tutto il meriggio\nintorno ad una storia senza nome.", "first_name": "Sandro", "last_name": "Penna", "id": 3}, {"title": "Felice chi \u00e8 diverso", "text": "Felice chi \u00e8 diverso\nessendo egli diverso.\nMa guai a chi \u00e8 diverso\nessendo egli comune.", "first_name": "Sandro", "last_name": "Penna", "id": 4}, {"title": "Mattino", "text": "Dalla finestra aperta\nEntran le voci calme\nDel fiume,\nI canti lontani\nDelle lavandaie\nLaggi\u00f9 fra i pioppi e gli ontani,\nPresso la pura corrente\nChe mormora s\u00ec dolcemente\nIl fumo dei vapori\nSi confonde con quello delle case\nSotto il riso trionfale\nDel cielo.\nSull\u2019altra riva, nel viale\nGli affiches azzurri\nDelle compagnie di navigazione\nRiempiono di nostalgia e d\u2019illusione\nIl cuore degli uomini\nSeduti sulle panchine.\nPenso a una fanciulla bionda.\nFra poco sar\u00e0 mezzogiorno\nE una gran tenerezza m\u2019invade,\nE una voglia di piangere senza perch\u00e9.", "first_name": "Attilio", "last_name": "Bertolucci", "id": 5}, {"title": "Ginestre", "text": "Giovent\u00f9 sacrificata\ndelle ginestre\ngrama e splendente\nper le pendici d\u2019Appennino.\nVento e luce\nti nutrono.\nSolitudine t\u2019adorna.", "first_name": "Attilio", "last_name": "Bertolucci", "id": 6}, {"title": "Commedia della sera", "text": "Passano carri di fieno\ndavanti a ville addormentate,\narlecchini dormono\nall\u2019ombra di lucenti magnolie.\nFra breve il tramonto\ncoprir\u00e0 di porpora le nuvole,\nserena la sera scender\u00e0\nbattendo gli zoccoli sulla strada.\nI cavalli lentamente\nmasticano un po\u2019 d\u2019erba fresca.", "first_name": "Attilio", "last_name": "Bertolucci", "id": 7}, {"title": "At home", "text": "Il sole lentamente si sposta\nsulla nostra vita, sulla paziente\nstoria dei giorni che un mite\ncalore accende, d\u2019affetti e di memorie.\nA quest\u2019ora meridiana\nlo spaniel invecchia sul mattone\ntiepido, il tuo cappello di paglia\ns\u2019allontana nell\u2019ombra della casa.", "first_name": "Attilio", "last_name": "Bertolucci", "id": 8}, {"title": "Uccelli di passo", "text": "Le belle giornate se ne vanno rapide,\nviene l\u2019autunno.\nMa di questa dolcezza che riempie\nl\u2019aria del mezzogiorno ventilata\nsull\u2019ultimo sudore del volto,\ndi questo riposo dell\u2019anno\nti ricorderai\ne del sul quieto affanno?\nOh, fuggir via quando nel rosa eterno\ndella sera imminente\ns\u2019allontanano uccelli di passo\ne portano sulle ali cangianti\nl\u2019estrema luce del giorno,\noh, fuggire ai paesi distanti\ndove quiete finestre si chiudono\nsui relitti del cielo.", "first_name": "Attilio", "last_name": "Bertolucci", "id": 9}, {"title": "Vermiglia era", "text": "Vermiglia era la sera e io Lasciatemi\ndormire Che io continui a dormire procedevo\nverso il collinoso cumulo di dimore\navvicinandomi al vermiglio volto della sera\nche una sciarpa fuggente Oh fa\u2019\nche io dorma avanzavo\nper una salita dolce quasi impercettibile\nluce del giorno e rosso della sera\nsu me che camminavo impegnando\nuna mortale contesa e io\nimpotente seguivo\nla direzione della sera\nchiedendo piet\u00e0 e ancora sonno a questi lari benigni.", "first_name": "Attilio", "last_name": "Bertolucci", "id": 10}, {"title": "Ritornare qui", "text": "Ritornare qui \u00e8 come risuscitare\ne sentirsi chiedere per quanto tempo\noh non molto l\u2019inverno arriva presto\ne siamo attrezzati tutt\u2019al pi\u00f9 per l\u2019autunno.\nA questo sole che esalta i colori dei fiori\ne inebbria le farfalle in voli di sbieco\nverso la profondit\u00e0 degli abissi domestici\ndove la plastica ammaccata stinge il suo azzurro sul verde\nil bambino ingessato per quaranta giorni abbronza\ntardivamente i pomelli montanari sta\nimparando la pazienza delle malattie auguri\ne auguri ancora per gli anni che verranno.\nL\u2019inganno utile dell\u2019ora legale\nnon impedisce che le giornate si accorcino\ne che il vento suoni con flabelli di foglie\ncondannate in maniera visibile e tragica\ndalla luce nemica del cielo rasserenato.", "first_name": "Attilio", "last_name": "Bertolucci", "id": 11}, {"title": "Mattino d\u2019autunno", "text": "Un pallido sole che scotta\nCome se avesse la febbre\nE fa sternutire quando\nLa gioia d\u2019esser giovani\nE di passeggiare di mattina\nPer i viali quasi deserti\nE\u2019 al colmo, illumina l\u2019erba\nBagnata e la facciata rosa\nDi un palazzo. Tutto \u00e8 gioviale\nBuongiorno e sereno, raffreddore\nE mezzastagione. E Goethe\nIn mezzo alla piazza sorride.", "first_name": "Attilio", "last_name": "Bertolucci", "id": 12}, {"title": "Milano", "text": "a Vittorio Sereni\nTutto il giorno la pioggia grigia e brevi\nschiarite, tutto il giorno questa attesa\nnella cara citt\u00e0 del Nord di tante\nsconosciute esistenze come foglie\nintorno a me stormenti.\nLontano, sotto un cielo pi\u00f9 chiaro,\nla campagna gi\u00e0 estiva s\u2019addormenta\nal nascosto cuc\u00f9.\nMa gi\u00e0 voci familiari aprono la sera\nrossa di nubi, indugiano le ore\nin una quieta voglia di speranza.\nTenero inferno, addio, ecco gi\u00e0 fugge\nl\u2019incanto dei tuoi lastrici anneriti\nche il sole obliquo indorer\u00e0 tramontando\nnell\u2019unanime moto della folla.", "first_name": "Attilio", "last_name": "Bertolucci", "id": 13}, {"title": "Siamo tutti politici (e animali)", "text": "Siamo tutti politici (e animali):\npremesso questo, posso dirti che\nodio i politici odiosi: (e ti risparmio anche soltanto un parco abbozzo di catalogo\nesemplificativo e ragionato): (puoi sceglierti da te cognomi e nomi, e sparare\nnel mucchio): (e sceglierti i perch\u00e9, caso per caso)\nma, per semplificare, ti aggiungo che, se \u00e8 vero che,\nper me (come dico e ridico) \u00e8 politica tutto,\na questo mondo, non \u00e8 poi tutto, invece, la politica: (e questo mi definisce,\nsempre per me, i politici odiosi, e il mio perch\u00e9:\namo, cos\u00ec, quella grande politica\nche \u00e8 viva nei gesti della vita quotidiana, nelle parole quotidiane\n(come ciao, pane, fica, grazie mille): (come quelle che ti trovi graffite dentro i cessi,\nspraiate sopra i muri, tra uno slogan e un altro, abbasso, viva):\n(e poi, lo so che non si dice, ma, alla fine, mi sono odiosi e uomini e animali)", "first_name": "Edoardo", "last_name": "Sanguineti", "id": 14}, {"title": "Occhiali", "text": "Mi sono riadattato agli occhiali (che la patente, a me, rende obbligati, ormai,\nin un paio solo di giorni: vedo tutto pi\u00f9 netto: (ma niente mi \u00e8, per questo,\ndiventato migliore, in verit\u00e0: un semaforo \u00e8 sempre un semaforo, un marciapiede\n\u00e8 un marciapiede: e io sono sempre io, cos\u00ec)\n(quanto al doloroso senso di capogiro,\nvaticinato, con l\u2019emicrania, da un Istituto Ottico di corso Buenos Aires, al quale\nmi sono rivolto, questa volta, l\u2019ho sperimentato e l\u2019ho superato): (l\u2019oculista\naffermava che, con il tempo, io mi ero costruito una mia rappresentazione arbitraria\ndella realt\u00e0, adesso destinata, con le lenti, a sfasciarsi di colpo):\ne ho potuto\nsperare, per un attimo, di potermi rifare, a poco prezzo, una vita e una vista)", "first_name": "Edoardo", "last_name": "Sanguineti", "id": 15}, {"title": "Se d\u2019amore si muore, siamo morti noi", "text": "se d\u2019amore si muore, siamo morti noi:\nsiamo un romanzo d\u2019appendice in atto: (anzi,\nsiamo un romanzo nazional-popolare, ma calibraticamente camuffato da romanzetto rosa): (anzi,\nsiamo un romanzo os\u00e8): (un ros\u00e8): (anzi, una coppia di vegeti, di vegetanti vecchietti,\ntorchiati nel torpido torchio delle nozze d\u2019argento): (a un passo, a un pelo, appena,\nda un romanzo nero): (siamo un romanzo rosso, quasi): e noi facciamo, parliamoci chiaro,\npena piena, e piet\u00e0\ncomunico le coordinate necessarie; torno da Como, \u00e8 il 26\nsettembre, sono le 21,37, ho chiesto il conto al ristorante, prender\u00f2 il rapido\ndelle 21,50, e ti ho capito: \u00e8 tutto:\nperch\u00e9, per te, per me, non \u00e8 possibile\nsopportarla pi\u00f9 oltre, questa ambivalenza insolubile, nel vino della vita che viviamo:\nquesta vita, anzi: (la vita): (annacquata, innacquata): e se ti dico e se ti scrivo che\nnon sono altro che un contemporaneo, a capirmi, a capirci, se va bene, abbiamo, in tutto\ne per tutto, il 25% dei nostri eredi naturali, allo stato attuale delle cose:\ncos\u00ec, con tanti auguri, ti aggiungo, poi, che noi\nse d\u2019amore si vive, siamo vivi.", "first_name": "Edoardo", "last_name": "Sanguineti", "id": 16}, {"title": "Ballata delle donne", "text": "Quando ci penso, che il tempo \u00e8 passato,\nle vecchie madri che ci hanno portato,\npoi le ragazze, che furono amore,\ne poi le mogli e le figlie e le nuore,\nfemmina penso, se penso una gioia:\npensarci il maschio, ci penso la noia.\nQuando ci penso, che il tempo \u00e8 venuto,\nla partigiana che qui ha combattuto,\nquella colpita, ferita una volta,\ne quella morta, che abbiamo sepolta,\nfemmina penso, se penso la pace:\npensarci il maschio, pensare non piace.\nQuando ci penso, che il tempo ritorna,\nche arriva il giorno che il giorno raggiorna,\npenso che \u00e8 culla una pancia di donna,\ne casa \u00e8 pancia che tiene una gonna,\ne pancia \u00e8 cassa, che viene al finire,\nche arriva il giorno che si va a dormire.\nPerch\u00e9 la donna non \u00e8 cielo, \u00e8 terra\ncarne di terra che non vuole guerra:\n\u00e8 questa terra, che io fui seminato,\nvita ho vissuto che dentro ho piantato,\nqui cerco il caldo che il cuore ci sente,\nla lunga notte che divento niente.\nFemmina penso, se penso l\u2019umano\nla mia compagna, ti prendo per mano.", "first_name": "Edoardo", "last_name": "Sanguineti", "id": 17}, {"title": "Afferra questo mercurio", "text": "afferra questo mercurio, questa fredda gengiva, questo miele,\nquesta sfera di vetro arido;\nmisura attentamente la testa del nostro bambino\ne non torcere adesso il suo piede impercettibile:\nnel tuo capezzolo devi ormai convertire\nun prolungato continente di lampade,\nil fiato ossessivo dei giardini\ncritici, le pigre balene del ventre, le ortiche\ne il vino, e la nausea e la ruggine;\nperch\u00e9 ogni strada subito\nvorr\u00e0 corrergli incontro, un\u2019ernia ombelicale incidere\nil suo profilo di fumo, qualche ippopotamo donargli\ni suoi denti di forfora e di fosforo nero:\nevita il vento,\ni luoghi affollati, i giocolieri, gli insetti;\ne a sei mesi egli potr\u00e0 raddoppiare il suo peso, vedere l\u2019oca,\nstringere la vestaglia, assistere alla caduta dei gravi;\nstrappalo dunque alla sua vita di alghe e di globuli, di piccoli nodi,\ndi indecisi lobi:\nil suo gemito conquister\u00e0 le tue liquide ferite\ne i suoi occhi di obliquo burro correggeranno questi secoli senza nome!", "first_name": "Edoardo", "last_name": "Sanguineti", "id": 18}, {"title": "Quadernetto", "text": "Un anno... Tratteneva la sua stella\nil cielo dell\u2019Avvento. Sulla bocca\nsenza febbre o paura la mia mano\nti disegnava, oscura, una parola.\nE la sfera dell\u2019anima e dell\u2019anno\nvibrava in cima a uno zampillo d\u2019oro\nalto e sottile il sangue.\n                                          Ne tremavamo\nsorridenti agli sguardi \u2013 all\u2019accostarsi\nbuio di quel guardiano incorruttibile\nche nei giardini chiude le fontane.\nCapodanno \u201953-\u201954", "first_name": "Cristina", "last_name": "Campo", "id": 19}, {"title": "Sindbad", "text": "L\u2019aria di giorno in giorno si addensa intorno a te\ndi giorno in giorno consuma le mie palpebre.\nL\u2019universo s\u2019\u00e8 coperto il viso\nombre mi dicono: \u00e8 inverno.\nTu nel vergine spazio dove si cullano\nisole negligenti, io nel terrore\ndei lill\u00e0, in una vampa di tortore,\nsulla mite, domestica strada della follia.\nSi stivano canapa, olive\nmercati e anni... Io non chino le ciglia.\nMezzanotte verr\u00e0, il primo grido\ndel silenzio, il lunghissimo ricadere\ndel fagiano tra le sue ali.", "first_name": "Cristina", "last_name": "Campo", "id": 20}, {"title": "Estate indiana", "text": "Ottobre, fiore del mio pericolo \u2013\nprimavera capovolta nei fiumi.\nUn\u2019ora m\u2019\u00e8 indifferente fino alla morte\n\u2013 l\u2019acero ha il volo rotto, i fuochi annebbiano \u2013\nun\u2019ora il terrore di esistere mi affronta\nraggiante, come l\u2019astero rosso.\nTutto \u00e8 gi\u00e0 noto, la marea prevista,\npure tutto si ottenebra e rischiara\ncon fresca disperazione, con stupenda\nfermezza...\n                     La luce tra due piogge, sulla punta\ndi fiume che mi trafigge tra corpo\ne anima, \u00e8 una luce di notte\n\u2013 la notte che non vedr\u00f2 \u2013\nchiara nelle selve.", "first_name": "Cristina", "last_name": "Campo", "id": 21}, {"title": "Elegia di Portland Road", "text": "Cosa proibita, scura la primavera.\nPer anni camminai lungo primavere\npi\u00f9 scure del mio sangue. Ora tornano sul Tamigi\nsul Tevere i bambini trafitti dai lunghi gigli\nle piccole madri nei loro covi d\u2019acacia\nl\u2019ora eterna sulle eterne metropoli\nche gi\u00e0 si staccano, tremano come navi\npronte all\u2019addio...\n                                  Cosa proibita\nscura la primavera.\nIo vado sotto le nubi, tra ciliegi\ncos\u00ec leggeri che gi\u00e0 sono quasi assenti.\nChe cosa non \u00e8 quasi assente tranne me,\nda cos\u00ec poco morta, fiamma libera?\n(E al centro del roveto riavvampano i vivi\nnel riso, nello splendore, come tu li ricordi\ncome tu ancora li implori)", "first_name": "Cristina", "last_name": "Campo", "id": 22}, {"title": "Le mani", "text": "Queste tue mani a difesa di te:\nmi fanno sera sul viso.\nQuando lente le schiudi, l\u00e0 davanti\nla citt\u00e0 \u00e8 quell'arco di fuoco.\nSul sonno futuro\nsaranno persiane rigate di sole\ne avr\u00f2 perso per sempre\nquel sapore di terra e di vento\nquando le riprenderai.", "first_name": "Vittorio", "last_name": "Sereni", "id": 23}, {"title": "In me il tuo ricordo", "text": "In me il tuo ricordo \u00e8 un frusc\u00eco\nsolo di velocipedi che vanno\nquietamente l\u00e0 dove l'altezza\ndel meriggio discende\nal pi\u00f9 fiammante vespero\ntra cancelli e case\ne sospirosi declivi\ndi finestre riaperte sull'estate.\nSolo, di me, distante\ndura un lamento di treni,\nd'anime che se ne vanno.\nE l\u00e0 leggera te ne vai sul vento,\nti perdi nella sera.", "first_name": "Vittorio", "last_name": "Sereni", "id": 24}, {"title": "Dimitrios", "text": "Alla tenda s'accosta\nil piccolo nemico\nDimitrios e mi sorprende,\nd'uccello tenue strido\nsul vetro del meriggio.\nNon torce la bocca pura\nla grazia che chiede pane,\nnon si vela di pianto\nlo sguardo che fame e paura\nstempera nel cielo d'infanzia.\n\u00c8 gi\u00e0 lontano,\narguto mulinello\nche s'annulla nell'afa,\nDimitrios, su lande avare\nappena credibile, appena\nvivo sussulto\ndi me, della mia vita\nesitante sul mare.", "first_name": "Vittorio", "last_name": "Sereni", "id": 25}, {"title": "Fissit\u00e0", "text": "Da me a quell'ombra in bilico tra fiume e mare\nsolo una striscia di esistenza\nin controluce dalla foce.\nQuell'uomo.\nRammenda reti, ritinteggia uno scafo.\nCose che io non so fare. Nominarle appena.\nDa me a lui nient'altro: una fissit\u00e0.\nOgni eccedenza andata altrove. O spenta.", "first_name": "Vittorio", "last_name": "Sereni", "id": 26}, {"title": "Viaggio di andata e ritorno", "text": "Andr\u00f2 a ritroso della nostra corsa\ndi poco fa\nche tanto bella mai ti sorprese la luna.\nMi resta una citt\u00e0 prossima al sonno\ndi prima primavera.\nO fuoco che ora tu sei\ndileguante, o ceneri confuse\ndi campagna che annotta e si sfa,\no strido che sgretola l'aria\ne insieme divide il mio cuore.", "first_name": "Vittorio", "last_name": "Sereni", "id": 27}, {"title": "Ancora sulla strada di Zenna", "text": "Perch\u00e9 quelle piante turbate m'inteneriscono?\nForse perch\u00e9 ridicono che il verde si rinnova\na ogni primavera, ma non rifiorisce la gioia?\nMa non \u00e8 questa volta un mio lamento\ne non \u00e8 primavera, \u00e8 un'estate,\nl'estate dei miei anni.\nSotto i miei occhi portata dalla corsa\nla costa va formandosi immutata\nda sempre e non la muta il mio rumore\nn\u00e9, pi\u00f9 fondo, quel repentino vento che la turba\ne alla prossima svolta, forse finir\u00e0.\nE io potr\u00f2 per ci\u00f2 che muta disperarmi\nportare attorno il capo bruciante di dolore.\nMa l'opaca trafila delle cose\nche l\u00e0 dietro indovino: la carrucola nel pozzo,\nla spola della teleferica nei boschi,\ni minimi atti, i poveri\nstrumenti umani avvinti alla catena\ndella necessit\u00e0, la lenza\nbuttata a vuoto nei secoli,\nle scarse vite, che all'occhio di chi torna\ne trova che nulla nulla \u00e8 veramente mutato\nsi ripetono identiche,\nquelle agitate braccia che presto ricadranno,\nquelle inutilmente fresche mani\nche si tendono a me e il privilegio\ndel moto mi rinfacciano.\nDunque piet\u00e0 per le turbate piante\nevocate per poco nella spirale del vento\nche presto da me arretreranno via via\nsalutando salutando.\nEd ecco gi\u00e0 mutato il mio rumore\ns'impunta un attimo e poi si sfrena\nfuori da sonni enormi\ne un altro paesaggio gira e passa.", "first_name": "Vittorio", "last_name": "Sereni", "id": 28}, {"title": "Autostrada della Cisa", "text": "Tempo dieci anni, nemmeno\nprima che rimuoia in me mio padre\n(con malagrazia fu calato gi\u00f9\ne un banco di nebbia ci divise per sempre).\nOggi a un chilometro dal passo\nuna capelluta scarmigliata erinni\nagita un cencio gi\u00e0 spento, e addio.\nSappi- disse ieri lasciandomi qualcuno-\nsappilo che non finisce qui,\ndi momento in momento credici a quell\u2019altra vita,\ndi costa in costa aspettala e verr\u00e0\ncome di l\u00e0 dal valico un ritorno d\u2019estate.\nParla cos\u00ec la recidiva speranza, morde\nin un\u2019anguria la polpa dell\u2019estate,\nvede laggi\u00f9 quegli alberi perpetuare\nognuno in s\u00e9 la sua ninfa\ne dietro la raggera degli echi e dei miraggi\nnella piana assetata il palpito di un lago\nfare di Mantova una Tenochititl\u00e0n\nDi tunnel in tunnel di abbagliamento in cecit\u00e0\ntendo una mano. Mi ritorna vuota.\nAllungo un braccio. Stringo una spalla d\u2019aria.\nAncora non lo sai\n-sibila nel frastuono delle volte\nla sibilla, quella\nche sempre pi\u00f9 ha voglia di morire \u2013\nnon lo sospetti ancora\nche di tutti i colori il pi\u00f9 forte\nil pi\u00f9 indelebile\n\u00e8 il colore del vuoto?", "first_name": "Vittorio", "last_name": "Sereni", "id": 29}, {"title": "In una casa vuota", "text": "Si ravvivassero mai. Sembrano ravvivarsi\ndi stanza in stanza, non si ravvivano\nveramente mai in questa aria di pioggia. Si \u00e8\nravvivata - io veggente di colpo nella lenta schiarita -\nuna ressa l\u00e0 fuori di margherite e ranuncoli.\nPurch\u00e8 si avesse.\nPurch\u00e8 si avesse una storia comunque\n- e intanto Monaco di prima mattina sui giornali\nah meno male: c\u2019era stato un accordo -\npurch\u00e8 si avesse una storia squisita tra le svastiche\nsotto la pioggia un settembre.\nOggi si \u00e8 - e si \u00e8 comunque male,\nparte del male tu stesso tornino o no sole e prato coperti.", "first_name": "Vittorio", "last_name": "Sereni", "id": 30}, {"title": "Domenica dopo la guerra", "text": "Per due che si ritrovano in una\ndomenica dopo la guerra\nallora pu\u00f2\nrifiorire il deserto del mare?\n...amami - lui dice - di ritorno\namami a tutta forza con forza\ndi rivalsa per tutti questi anni...\nMa\n...nei primi tempi di guerra\nquando le domeniche non erano\nche blanda disperazione, stordimento\ndi campane, rimasuglio\ndi fumo attardatosi al largo\ndell\u2019ultimo postale da Amsterdam...\nE si divorano con gli occhi, si\ncercano si tendono le mani\ndi nascosto sulla fiandra del tavolo.\n...mare per anni solitario\ndi anni computabili in onde\nbraccio di mare divenuto attonito\ndi tempo pietrificato in spazio\ndi mutismo...\nRifiorire pu\u00f2 dunque il deserto del mare?\nMa no che si annusano e studiano\ngentili e teneri quasi\n- britannico lui lei fiamminga -\ne poi si buttano a trattare l'affare\noggi che nemmeno \u00e8 domenica.", "first_name": "Vittorio", "last_name": "Sereni", "id": 31}, {"title": "Periferia 1940", "text": "La giovinezza \u00e8 tutta nella luce\nd\u2019una citt\u00e0 al tramonto\ndove straziato ed esule ogni suono\nsi spicca nel brusio.\nE tu mia vita salvati se puoi\nserba te stessa al futuro\npassante e quelle parvenze sui ponti\nnel baleno dei fari.", "first_name": "Vittorio", "last_name": "Sereni", "id": 32}, {"title": "Questa sfusa felicita\u2019 che assale", "text": "Questa sfusa felicit\u00e0 che assale\nle facce al sole,\ni gomiti e le giacche\n\u2013 quante dolcezze\nsparse nel mercato,\ncome son belli\ngli uomini e le donne!\nE vado dietro all\u2019uno\ne guardo l\u2019altra,\nsento il profumo\ninseguo la sua traccia,\nraggiungo il troppo\nma il troppo non mi abbraccia.", "first_name": "Patrizia", "last_name": "Cavalli", "id": 33}, {"title": "Adesso che il tempo sembra tutto mio", "text": "Adesso che il tempo sembra tutto mio\ne nessuno mi chiama per il pranzo e per la cena,\nadesso che posso rimanere a guardare\ncome si scioglie una nuvola e come si scolora,\ncome cammina un gatto per il tetto\nnel lusso immenso di una esplorazione, adesso\nche ogni giorno mi aspetta\nla sconfinata lunghezza di una notte\ndove non c\u2019\u00e8 richiamo e non c\u2019\u00e8 pi\u00f9 ragione\ndi spogliarsi in fretta per riposare dentro\nl\u2019accecante dolcezza di un corpo che mi aspetta,\nadesso che il mattino non ha mai principio\ne silenzioso mi lascia ai miei progetti\na tutte le cadenze della voce, adesso\nvorrei improvvisamente la prigione.\nQuante tentazioni attraverso\nnel percorso tra la camera\ne la cucina, tra la cucina\ne il cesso. Una macchia\nsul muro, un pezzo di carta\ncaduto in terra, un bicchiere d\u2019acqua,\nun guardar dalla finestra,\nciao alla vicina,\nuna carezza alla gattina.\nCos\u00ec dimentico sempre\nl\u2019idea principale, mi perdo\nper strada, mi scompongo\ngiorno per giorno ed \u00e8 vano\ntentare qualsiasi ritorno.\nAddosso al viso mi cadono le notti\ne anche i giorni mi cadono sul viso.\nIo li vedo come si accavallano\nformando geografie disordinate:\nil loro peso non \u00e8 sempre uguale,\na volte cadono dall\u2019alto e fanno buche,\naltre volte si appoggiano soltanto\nlasciando un ricordo un po\u2019 in penombra.\nGeometra perito io li misuro\nli conto e li divido\nin anni e stagioni, in mesi e settimane.\nMa veramente aspetto\nin segretezza di distrarmi\nnella confusione perdere i calcoli,\nuscire di prigione\nricevere la grazia di una nuova faccia.\nE\u2019 tutto cos\u00ec semplice,\ns\u00ec, era cos\u00ec semplice,\n\u00e8 tale l\u2019evidenza\nche quasi non ci credo.\nA questo serve il corpo:\nmi tocchi o non mi tocchi,\nmi abbracci o mi allontani.\nIl resto \u00e8 per i pazzi.", "first_name": "Patrizia", "last_name": "Cavalli", "id": 34}, {"title": "Sempre aperto teatro", "text": "Indietro, in piedi, da lontano,\ndi passaggio, tassametro in attesa\nla guardavo, i capelli guardavo,\ne che vedevo? Mio teatro ostinato,\nrifiuto del sipario, sempre aperto teatro,\nmeglio andarsene a spettacolo iniziato.\nO amori \u2013 veri o falsi\nsiate amori, muovetevi felici\nnel vuoto che vi offro.\nTutto mi appare in bella superficie\ne poi scompare. Perch\u00e9 ritorni\nla figura io mi sfiguro, offro\ni miei pezzi in prestito o in regalo,\nbellezza sia visibile, formata,\nguardarla da lontano, anche sfocata,\npurch\u00e9 ci sia, purch\u00e9 ci sia, anche non mia.", "first_name": "Patrizia", "last_name": "Cavalli", "id": 35}, {"title": "Poesie per colazione", "text": "Era alla luce terribilmente sabato,\nquel sole infimo che annunzia svogliatezze\nmentre nella piazza fin dentro le mie finestre\nchiuse si muoveva il mercato prolungato.\nL\u2019ultima offerta e poi si chiude. Poi la festa\nuntuosa e il silenzio. Gi\u00e0 si smontavano\ni banchetti con la ferocia trasandata\ndella fine. Forse era possibile\nuna corsa per prendere qualcosa, forse\nrestava qualche cassetta ancora non riposta.\nMa non mi decidevo a quella corsa.\nQuando scendevo ormai era tardi\ntra i mucchi di foglie di carciofi\ne i pomodori sfatti dove una vecchietta china\ncorreva rapace alla riscossa di mezze mele\ndi peperoni buoni per tre quarti.\nMa io non cercavo frutta marcia o fresca,\nio volevo soltanto la certezza\ndella settimana che finisce,\ndell\u2019occasione persa.", "first_name": "Patrizia", "last_name": "Cavalli", "id": 36}, {"title": "Caino", "text": "Guardami \u2013\nIo\ncon dita di ingegno e brace\nho appeso al sangue le popolazioni in navate di gelo\nho spinto rotto e sepolto\ngli inermi della terra\nho vinto tante di quelle volte\nfacilmente ho battuto\nho stretto ho colpito forte ho atterrito ho acceso con ira improvvisa\ntinto d\u2019un fosco\nla primavera di tutti\nnel precipizio di un furore senz\u2019argine impossibile da barricare\nho tinto l\u2019istante d\u2019un sanguigno somigliante al mio\nquando gonfiava vicino a me, in me uno strano scuro animale\nin spinte\ndalle profondita\u0300\nun getto in risalita furibonda\nda un ignoto di me\nda un buio di me\nda oscure regioni dal fondo di me da un dentro del dentro di me - sua massa d\u2019ombra gonfiava d\u2019una marea potente\nfino al trabocco dal petto\nin una peste\nin uno sbattere contro altra carne e mutilarla e penarla\nin un silenzio\ndove l\u2019ultimo gemito si raggruma in freddo fratello\ne apre un tacere che non smettera\u0300.\nNon smettera\u0300 di morire\nquesta vita\nche passa da una carne a quell\u2019altra non smettera\u0300 questa bestia\nla sua risalita dal petto.\nNasce ora, in questa notte un altro piu\u0300 simile a me. Nasce continuamente.\nE io questa notte\nin quest\u2019ora\nper lui e per me. Ho pieta\u0300.", "first_name": "Mariangela", "last_name": "Gualtieri", "id": 37}, {"title": "Preghiera dell\u2019Alato", "text": "Tu che ti nascondi dentro tutti i nomi.\nSe tu fossi.\nSe tu fossi una madre. Lui non scantonerebbe cercandoti. Rovistando dentro particelle\natomi e formule non si sbatterebbe\nsu tavolacci a tagliare il cadavere piu\u0300 solo\nlui non calpesterebbe le belle forme del mondo se tu apparissi. Se tu consolassi\ncome la cagna in leccate il suo nato dolorante.\nSe tu. Se tu partorissi. Se tu\ncon un latte semplice e una tazza\nappari. Se tu. Per la sua voglia\nd\u2019essere immenso e senza morte se tu\nper questo suo pestare\ne fare male. Se tu appari\nlui non da\u0300 da mangiare veleno\nnon raschia fino all\u2019erosione\nnon inficca la mano nella costellazione\ne l\u2019atomo spaccato lo ricompone\nse vuoi. Se glielo chiedi se appari. Se guidi in chiarita\u0300. Se tieni. Se ripari. Se stringi\nal petto. Se vieni a lui.\n\u201cContano infiniti cadaveri. Sono l\u2019ultima specie umana\u201d. Sporgenti su una rovina che plana a colpi d\u2019ala nera, a becco, a unghiate.\nLe ore sono alla fine. La terra respira poco. Fa fatica.\nSale un\u2019indifferenza di ferite un dondolare senza meta. Se tu che cavalchi gli abissi, tu\nche puoi cio\u0300 che ti piace\nappari ora\ne piloti la terra in fiorite\nloro pietrificate menti\nloro indurite porte eccole aperte!\nTu che detti architetture sontuose\nagli insetti e insegni ai becchi il cerchio dei nidi e tane assai ingegnose e manovre\ndi piume e colori perche\u0301 il seme si attacchi\ntu mano nascosta e che nascondi.\nHai sponde troppo alte per i suoi arti manovre misteriose, gittate troppo lunghe.\nAdesso guarda. Ascolta la sua voce questo suono suo sillabante\ni suoi verbi. Le sue vocali non sono altro che la tua furia respirante\nle sue consonanti tu le hai strappate fuori da una gola di bestia mutante.\nVedi non sa. Non sa piu\u0300 niente ora.\nE\u2019 qui balbettante. E\u2019 nudo. Incerto.\nHa solo la parola per chiamarti. Vieni.\nVuole perdonarti. Dell\u2019imperfetto con cui lo hai fatto. Vieni. Non avere paura di lui. Ti perdona. Si\u0300 ti perdona.", "first_name": "Mariangela", "last_name": "Gualtieri", "id": 38}, {"title": "Un nome che pu\u00f2 essere Salim", "text": "Stacco tutto e me ne vado:\n\u00e8 grosso, una stampella per parte\nL\u2019altro non sa scrivere il nome\nSomalo? Etiopia. E te pareva,\nquante possibilit\u00e0 ci\u00e0vevo, su un mijjone\nPromiscuit\u00e0, \u00e8 questo a definirci\nnell\u2019anticamera del reparto dove il sonno ci intuba:\nstaccati gli aghi ci sveglieremo tutti sani o pi\u00f9 malati\na digiuno\ne niente acqua dalla mezzanotte\nMettiamo un po\u2019 di musica cos\u00ec ce passa,\ns\u2019infila i guanti per Salim, lui non sa scriverlo\nma lei lo ha imparato col tu democratico", "first_name": "Gilda", "last_name": "Policastro", "id": 39}, {"title": "Precari", "text": "Mamma tu lo sai\nche a un idiota qualunque\nse va a leggere su un palco\n(li chiamano slam poetry)\ngli danno quanto meno cento euro\n(lo chiamano gettone di presenza)\ne se lo vince ci pu\u00f2 campare un mese,\ncerto senza pretese\nMamma mi ricordo quando non camminavi\npap\u00e0 a spingerti gi\u00f9 nel corridoio\noverlook dice un poeta di oggi, come in Shining,\ne tu battevi i piedi, invece,\ncome un bambino al mare\nMamma tu lo sai che oggi\nse va bene mi rinnovano il contratto\nma devo sorridere, carina e ben vestita\n(da ricercatrice a tempo, che hai capito da velina)\nMamma ti ricordi com\u2019eri bella nelle foto\nin cui ci somigliamo\n(meno disoccupata tu,\nmeno gettone di presenza\nuna supplenza tre figli e\n\u2013 lo leggevi C\u00e9line? \u2013 l\u2019atroce\nfarsa del durare)\nma lo sai che adesso\npuoi lavorare gratis, se ti dice male,\ne un fidanzato a tempo lo rimedi:\nprecario oggi \u00e8 come postmoderno ieri,\ncome il nero,\nsi mette dappertutto che non stona\nMamma tu nelle foto eri bella,\nmentre ora che ci guardano le telecamere\nti prendi, magari, un\u2019ombrellata\ne se ne muori\nalmeno sai chi \u00e8 stato\nMamma gli altri miei amici hanno le mamme\nche sorridono, a volte, tutte vive\n(le tue medicine impilate\npi\u00f9 il potassio per ripristinare i liquidi),\ne adesso, s\u00ec, ti porterei dove volevi andare,\nin quel posto molto chic a San Lorenzo:\ndieci euro e mangi una, due prese,\nalla terza ti guardano male (lo chiamano happy hour),\ne ti farei leggere quello che scrivo\nquando dicevi\nla dobbiamo far vedere non \u00e8 normale,\no ti potrei presentare i fidanzati,\npure quel curdo di cui diresti non sia mai\nMamma ti vengo a prendere, alzati,\ndai aria alla stanza e, soprattutto,\nfatti trovare\ndegli ospedali\nScrollo le poesie del poeta operaio\ndice rinchiudi un porco nel reparto\nnoi aspettiamo in fila dopo il girotondo\ndel rispondi alle domande\n(allergie, farmaci, malattie importanti)\npoi spostati tu da quella parte\n(a fissargli l\u2019ago, senza i guanti)\nSiamo in quattro, guardiamo un po\u2019 in aria\nun po\u2019 ci sorridiamo mentre Salim non ha capito\nche deve togliersi la giacca\nGlielo mimo pensando al cianciare brutto\ndi ogni Facebook sui cosiddetti #migranti\n(categoria che vorrebbe smarcarsi)\nSiamo fermi in questo spazio che ci contiene\ninsieme al tempo che a dispetto della musica non passa\nSaremo fuori, prima o dopo, saremo a casa\nSalim forse resta, l\u2019infermiera ha detto il nome\ndel suo male che non ha capito lui solo,\nfinalmente senza giacca\n ", "first_name": "Gilda", "last_name": "Policastro", "id": 40}, {"title": "Cos\u00ec poi forse divento brava", "text": "Legatemi la testa, non voglio morire\n(nessun suicida vorrebbe mai)\nAlternativa tra gi\u00f9 e le fiamme\nrincorsa e opl\u00e0\nimparare a stare al mondo\ncome si passa dalla pianta al vortice\ndal cumulo alla sintassi\nVerticalizza il dolore nella serie (elenco di farmaci,\na seguire)\nammorbidisci\n(rilascia, incapsula, guarisci)\noppure dilacerato, a stacchi (incisioni soprapelle, che si vedano,\nche ti facciano, poi, quelle domande,\ncollaterali, effetti: tutti)\noffrilo ai vicini, compassione: condiviso come nei giorni buoni\nscomponi i filamenti\n(molecole, principi attivi, rifinitura)\nLa scorciatoia \u00e8 ribellarti all\u2019escussione\ncon l\u2019attivismo della tana\nordina in piccole azioni lente precise\nil tratto quotidiano dalla testa all\u2019arto, uno:\nil cinismo non guarisce nessuno\n(dormi con un cane: ti sveglierai?)\nGuardatemi, scompaio", "first_name": "Gilda", "last_name": "Policastro", "id": 41}, {"title": "Cut-up", "text": " \nI modi di morire, due li sappiamo,\nl\u2019incidente, il cancro, e poi l\u2019infarto secco, l\u2019embolo,\nil soffocamento. Quest\u2019ultimo, abbiamo appreso da poco,\nvale per i bambini: quelli che non gli praticano in tempo\nl\u2019Heimlich, oppure che non hanno l\u2019ess-i-di-esse [1]\nancora prima\nIn casa muori facile, soprattutto in cucina,\nma pure in bagno, camere e tinello,\nle scale per gli anziani, urti per tutti,\nfolgorazioni  schiacciamenti,\na seguire ustioni (termico-chimiche) e avvelenamenti:\n4,5 milioni di infortuni, di cui 8000 con esito letale\ne questi sono i morti delle statistiche, dei rapporti annuali\nPoi ci sono i modi eccezionali, adesso va il femminicidio:\nprendi una donna, cuocila a modo, sgozzala come un maiale,\nse lo sai fare (servono corde, un forno a legna, un cavetto del tipo di-vu-di),\nun tempo l\u2019infanticidio \u2013 Cogne, quella meno famosa Meri,\ne altri (l\u2019albanese ne ha macellate un-due-tre in una notte)\nOppure ci sono le botte: prendi due che sempre nella notte, ubriachi,\nsi abbandonano, dice il superstite, a una guasconata\nL\u2019altro muore tra caserma e psichiatria: si \u00e8 picchiato da solo, ha battuto\nla testa, dichiara l\u2019arma (si chiamava Uva Giuseppe,\ne dici tu che l\u2019hanno vendemmiato)\nAnossia posturale (je so\u2019 saliti sopra) per quell\u2019altro,\nAldrovandi, Riccardo \u00e8 morto ricorsivo (sto morendo,\nsto morendo), autoevidente, metanarrativo", "first_name": "Gilda", "last_name": "Policastro", "id": 42}, {"title": "Brevi isole", "text": "Brevi isole\nsenza considerare il\nnello spazio vissuto\nla distanza dal suolo\nla visione \u00e8 imperfetta", "first_name": "Nanni", "last_name": "Balestrini", "id": 43}, {"title": "Innumerevoli ma limitate", "text": "Quante volte me lo\nal cavallo che si era avvicinato\nal rumore del muro crollato\ne afferr\u00f2 la maniglia scricchiolante\ncol pacco sotto il braccio e posarlo\ndove l\u2019aveva preso e nessuno\n(ci sono tante sedie) l\u00ec c\u2019era\na ricevere, controllare, a dire.\nChe cosa. Mi disse: risolvi.\nDunque un po\u2019 di silenzio, dunque la\ncolazione: e prenderne per conservare\nla razza, il sesso, la statura\na manciate per fare pi\u00f9\nin fretta galoppi anche se\nappiccica alla pelle, poich\u00e9 ha fine.\nLa seconda ragione (fu\nsul punto di andarsene, ma vivacemente):\n. . . . . . . . . . . .", "first_name": "Nanni", "last_name": "Balestrini", "id": 44}, {"title": "Frammenti dal Narciso", "text": ".\n\u00c8 un po\u2019 come dire che c\u2019\u00e8 poco da bruciare, oramai,\nlo zeppelin \u00e8 sgonfiato, il fusto \u00e8 nudo\nche fa spavento\nio ho avuto tutti i numeri per finir male,\nl\u2019amore vizioso, l\u2019ingegno e pi\u00f9 l\u2019ambizione pudica\ne al momento opportuno un buco nei pantaloni\nche ci passano due dita\nallora bruceremo pali di ferro\nil nostro paese aggiornato, la draga la gru l\u2019idroscalo.\n. . . . . . . . . . . . . . .\n. . . . . . . . . . . . . . .\nOh, la nostra razza \u00e8 la pi\u00f9 tenace, sia lode al suo fattore,\nl\u2019uomo \u00e8 l\u2019unico animale che sverna ai poli e all\u2019equatore\nsignore di tutte le latitudini che s\u2019accostuma a tutte le abitudini,\ncos\u00ec ho violenta fiducia\nnon importa come lo dico \u2013 ah l\u2019infinita gamma dei toni\nche uguaglia solo il numero delle anime sensibili delle puzze della terra\nho violenta fiducia, non importa, che tu mi trovi in mezzo alla furiana\ne dopo, quando le rotaie del tram stanno per aria.\n. . . . . . . . . . . . . . .", "first_name": "Nanni", "last_name": "Balestrini", "id": 45}, {"title": "La Grande Jeanne", "text": "La Grande Jeanne non faceva distinzioni\ntra inglesi e francesi\npurch\u00c8 avessero le mani fatte\ncome diceva lei\nabitava il porto, suo fratello\nlavorava con me\nnel 1943.\nQuando mi vide a Losanna\ndove passavo in abito estivo\ndisse che io potevo salvarla\ne che il suo mondo era l\u00ec, nelle mie mani\ne nei miei denti che avevano mangiato lepre in alta montagna.\nIn fondo\navrebbe voluto la Grande Jeanne\ndiventare una signora per bene\naveva gi\u00e0 un cappello\nblu, largo, e con tre giri di tulle.", "first_name": "Luciano", "last_name": "Erba", "id": 46}, {"title": "Un'equazione di primo grado", "text": "La tua camicetta nuova, Mercedes\ndi cotone mercerizzato\nha il respiro dei grandi magazzini\ndove ci equipaggiavano di bianchi\nlarghissimi cappelli per il mare\ncara provvista di ombra! per attendervi\nin stazioni fiorite di petunie\npadri biancovestiti! per amarvi\nsulle strade ferrate fiori affranti\ndolcemente dai merci decollati!\nE domani, Mercedes\nsfogliare pagine del tempo perduto\ntra meringhe e sorbetti al Biffi Scala.", "first_name": "Luciano", "last_name": "Erba", "id": 47}, {"title": "Le giovani coppie", "text": "Le giovani coppie del dopoguerra\npranzavano in spazi triangolari\nin appartamenti vicini alla fiera\ni vetri avevano cerchi alle tendine\ni mobili erano lineari, con pochi libri\nl'invitato che aveva portato del Chianti\nbevevamo in bicchieri di vetro verde\nera il primo siciliano della mia vita\nnoi eravamo il suo modello di sviluppo.", "first_name": "Luciano", "last_name": "Erba", "id": 48}, {"title": "APPARIZIONE", "text": "Alte sopra la tangenziale, chiare,\ndue case con in mezzo un capannone. E\u2019 questa l\u2019apparizione,\nma non c\u2019\u00e8 niente da annunciare.\nEppure solo a vederli\nl\u00e0 fermi, diritti davanti al sole, i muri ti consolano\npi\u00f9 di qualsiasi parola.\nCancellate, ringhiere,\nscale, colonne, cornicioni:\nha l\u2019aria, tutto, come se qualcuno dovesse veramente rimanere.\n(da Esempi, 1992)\nALLARME\nIn piena notte\nsui viali scatta un allarme. Si ferma, e poi ripete\ndue note acute, tremende, con la furia di un bambino che gioca.\nNei muri bui dei palazzi l\u00ec sopra\nle finestre si aprono, si accendono.\nTranne la strada\nin mezzo ai rami, vuota,\nniente si vede.\nSi tirano le tende\ne si rimane intorno a questo urlo come si sta in un campo\nintorno a un fuoco.", "first_name": "Umberto", "last_name": "Fiori", "id": 49}, {"title": "PER STRADA", "text": "Se all\u2019angolo una signora\n\u2013 o magari un vigile \u2013\nsi volta\ncon la faccia scavata dalla luce della bella giornata\ne parla \u2013proprio a me,\na me, qui \u2013 del rispetto che si \u00e8 perso o del caldo che fa,\nio mi sento mancare, come un santo quando lo sfiora l\u2019eternit\u00e0.\nSento le piante crescere, sento la terra girare. Tutto mi sembra forte e chiaro, tutto deve ancora succedere.", "first_name": "Umberto", "last_name": "Fiori", "id": 50}, {"title": "DI GUARDIA", "text": "Mi conoscono bene, hanno ragione: io sono come un cane,\nuna di quelle bestie nere che dormono intorno ai capannoni industriali\ne se passi, si avventano di colpo\nsulla rete metallica\ne pi\u00f9 gli dici \u00abBuono!\u00bb, pi\u00f9 si sgolano.\nAdesso, chi li consola?\nFinch\u00e9 non hai girato l\u2019angolo\ngli bolle il sangue. Tirano tutti sordi. Scoprono i denti, mordono\nanche il filo spinato; ma sono gli occhi che fanno pi\u00f9 paura: sereni\ne puri come quelli di un neonato\no di una statua.\nHanno imparato il compito: questo recinto tenerlo sgombro. Sia senso del dovere\no invece solo istinto, non ti commuove almeno per un attimo\nla scena che \u2013 loro \u2013 sempre, tutta la vita, li fa smaniare, li esalta\ne li avvelena?\nIo, per me, lo capisco\nmeglio di tutti gli altri che ho mai sentito, questo discorso.\nLa riconosco bene la voce\nfanatica, che sbraita per difendere\n\u2013 cos\u00ec, alla cieca, per pura gelosia \u2013 l\u2019angolo dove l\u2019hanno incatenata.\nTu non sai che cos\u2019\u00e8, stare di guardia, in ogni odore\nsentire una minaccia\na quei tre metri di terreno,\nurlare in faccia al mondo intero fino a perdere il fiato, e non sapere cosa c\u2019\u00e8 da salvare, a che cosa veramente si tiene.", "first_name": "Umberto", "last_name": "Fiori", "id": 51}, {"title": "CONTATTI", "text": "Lo vedi come sono\nstorto, contratto? Lo vedi questo piede, quando mi siedo, come lo metto?\n\u00c8 tutto per lo sforzo, in tanti anni,\ndi non urtare le persone. Stretto\ncontro un sedile, dentro l\u2019autobus pieno, stare a posto, evitare\ncoi miei vicini\npersino il minimo contatto.\nSulle panchine delle sale d\u2019aspetto\no in treno, in corridoio, era una pena ogni momento sentire sfiorarsi il buio del mio ginocchio e del loro.\nOre e ore, giornate intere:\nuno di fianco all\u2019altro\nstavamo, come i gusti del gelato nel bar della stazione.\nDi vero tra noi, di giusto, lo spazio di due dita\nera rimasto.", "first_name": "Umberto", "last_name": "Fiori", "id": 52}, {"title": "STRETTOIE", "text": "In tanti vanno, lungo il marciapiede, continuamente. S\u2019incrociano e si scansano, rallentano e poi avanti. Filano, scorrono svelti e tranquilli, finch\u00e9\ndi qua c\u2019\u00e8 un mucchio di assi, di l\u00e0 un rimorchio di camion.\nSoltanto uno ci passa. *\nUno soltanto: ma chi?\nOgni volta ti incanti, prima di entrare. Rimani l\u00ec a pensarci una vita.\nDall\u2019altra parte la gente arriva spedita, s\u2019infila nella strettoia. Tu le fai ala come una folla al suo sovrano.\n*\nCon un mezzo sorriso\nti fai da parte, lasci che sfili\nun cane\nche tira una signora,\npoi un tizio che viene\ndietro di lei, deciso; ti sporgi appena e subito rientri,\nfai largo a un altro con una moto.\nGuardali come sono calmi, sereni,\nmentre ti passano di fronte\nsenza parlare, con gli occhi fissi nel vuoto, ognuno un sole che sorge.\nBeati, indifferenti:\nsembrano d\u00e8i.\nTu invece, l\u00ec sull\u2019attenti, mastichi amaro.\n*\nCos\u2019\u00e8, rancore\nquello che ti prende\nogni volta? Che torto ti hanno fatto? Passare tu, volevi,\nal posto loro?\nNo, non \u00e8 questo.\n*\nN\u00e9 tu, n\u00e9 gli altri. In quel passaggio stretto vorresti che nessuno avesse cuore\ndi penetrare;\nche durasse per sempre\ne per tutti quell\u2019attimo di scrupolo,\ndi esitazione;\nche soltanto a vederlo, questo sentiero sacrificato, in mezzo a due transenne, le persone restassero impietrite\nda un infinito rispetto.\n*\nAllora, fermi a un imbocco e all\u2019altro della strettoia, mille volte ripetere l\u2019invito \u2013 prego, si accomodi! \u2013\ne mille volte regalarci il mondo\ncon gli occhi e con le mani, e mille volte rifiutare, e invitarci, finch\u00e9 l\u2019asfalto\nche ci separa, a furia di cerimonie\nsi spacchi, e l\u2019erba l\u00ec in mezzo ricresca alta come se mai\nci fosse passato un uomo.", "first_name": "Umberto", "last_name": "Fiori", "id": 53}, {"title": "ECCOMI", "text": "Dello sbuffo di polvere che si alza\ntra le forsizie e le macchine,\ndi quest\u2019aria di pioggia, di questi morti alla televisione,\nrichiami di cornacchie, sirene\ndi ambulanze,\nnessuno ci assicura.\nDel baretto incendiato, dell\u2019abbraccio di una donna al suo dobermann all\u2019ombra, qui, del portone\n\u2013 del loro male, del loro bene \u2013 abbiamo perso la misura.\nFacce, bottiglie rotte, rami fioriti: il mare in cui nuotiamo\nprecipita\nnei nostri occhi senza fondo.\nEppure quando mi chiamano mi volto ancora \u2013vedi?-\ne rispondo.", "first_name": "Umberto", "last_name": "Fiori", "id": 54}, {"title": "Insieme a voi", "text": "Insieme a voi\nho visto il mare brillare, le case correre sempre pi\u00f9 grandi\nsotto i carrelli del boeing.\n\u00abChe caldo fa oggi\u00bb, ho detto quando era caldo.\nAnche per me \u00e8 stato ottobre, gennaio. So cos\u2019\u00e8 un letto, una stella, un autobus.\nHo riso, ho avuto sete.\nLa terza ho fatto, la quarta.\nNon basta ancora? Quando mi prenderete?\nPotr\u00f2 essere mai dalla vostra parte?", "first_name": "Umberto", "last_name": "Fiori", "id": 55}, {"title": "Le vostre accuse, i vostri", "text": "Le vostre accuse, i vostri\nrimproveri, di nuovo.\nMentre li smonto come posso, uno a uno,\ncitando fatti, nomi, date,\nmentre riconto sulle dita i miei due, tre, quattro meriti,\ne vi abbaio sul muso la mia vita non dite niente: mi guardate.\nLe orecchie rosse, le vene\ngonfie sul collo\n\u2013 cosa guardate? Lo so, lo so che il bene \u00e8 diverso.\nMa non vi fa piet\u00e0 vedere come\nogni giorno son qua a fargli il verso?", "first_name": "Umberto", "last_name": "Fiori", "id": 56}, {"title": "LA LUCE SULLE TEMPIE", "text": "Che strano sorriso\nvive per esserci e non per avere ragione\nin questa piazza\nchi confida e chi consola di colpo tacciono \u00e8 giugno, in pieno sole, l\u2019abbraccio nasce non domani, subito\nil pomeriggio, i riflessi\nsui tavoli del ristorante non danno spiegazioni vicino alle unghie rosse\ncoincidono con le frasi\nquesta \u00e8 la carezza\nche dimentica e dedica\nmentre guarda dentro la tazzina le gocce rimaste e pensa al tempo\ne alla sua unica parola d\u2019amore: \u00abadesso\u00bb.", "first_name": "Milo", "last_name": "De Angelis", "id": 57}, {"title": "NEI POLMONI", "text": "La coperta, la sua forza, mentre crescevamo O gli occhi che ieri furono ciechi,\noggi tuoi, ieri l\u2019inseparabile. Le fiale,\nil riso in bianco diventano l\u2019unico\nmondo senza simbolo. Materia che\nfu soltanto materia, nulla che\nfu soltanto materia. Vegliare, non vegliare, poesia, cobalto, padre, nulla, pioppi.", "first_name": "Milo", "last_name": "De Angelis", "id": 58}, {"title": "TELEGRAMMA", "text": "La finestra \u00e8 rimasta come prima. Il freddo ripete quell\u2019essenza idiota di roccia\nproprio mentre tremano le lettere di ogni parola. Con un mezzo sorriso indichi\nuna via d\u2019uscita, una scala qualunque.\nNemmeno adesso hai simboli per chi muore.\nTi parlavo del mare, ma il mare \u00e8 pochi metri quadrati,\nun trapano, appena fuori. Era anche, per noi,\nl\u2019intuito di una figlia che respira\nnei primi attimi di una cosa. Carta per dire\nbrodo e riso, mesi per dire cuscino. Gli azzurri mi chiamano congelato in una stella fissa.", "first_name": "Milo", "last_name": "De Angelis", "id": 59}, {"title": "DONATELLA", "text": "La danza fiorisce, cancella il tempo e lo ricostruisce come questo sole invernale sui muri\ndell\u2019Arena illumina i gradoni, risveglia insieme agli anni gli dei di pietra arrugginita. \u00abC\u2019\u00e8 Donata De Giovanni? Si allena ancora qui?\u00bb\u00abCome no, la Donatella,\nla velocista, la sta semper de per l\u00e9.\u00bb3\nMi guardava fisso, con l\u2019antica dolcezza milanese che trema lievemente, ma sorride. \u00abEccola, guardi, nella rete del martello...la prego...parli piano...\ncon una mano disfa ci\u00f2 che ha fatto l\u2019altra mano.\u00bb \u201cchi \u00e8 costui? Un custode, un\u2019ombra, un indovino... quali enigmi mi sussurra?\u201d Si avvicin\u00f2\na Donata, raccolse una scarpetta a quattro chiodi. \u00abLa tenga lei, signore, si graffia le gambe... ...povera Donata...\u00e8 cos\u00ec bella...lei l\u2019ha vista...\u00bb\n\u00abForse il punto luminoso della pista\nsi \u00e8 avvitato a un invisibile spavento, forse quest\u2019inverno \u00e8 entrato nella gola insieme al cielo: era sola, era il ventuno o il ventidue gennaio\ne ha deciso di ospitare tutto il gelo\u00bb\n\u00abO forse, si dice, \u00e8 successo quando ha perso\nil posto all\u2019Oviesse, pare che piangesse\ngiorno e notte...per non parlare di suo padre... i dottori che ha chiamato...mezza Milano\u00bb\n\u00abIo, signore, sbaglier\u00f2, le potr\u00e0 sembrare strano ma dico a tutti di baciarla, anche se in questo quartiere \u00e8 difficile, ci sono le carcasse dell\u2019amore c\u2019\u00e8 di tutto dietro le portiere. S\u00ec, di baciarla\ncome un\u2019orazione nel suo corpo, di baciare\nle ginocchia, la miracolosa forza delle ginocchia quando sfolgora agli ottanta metri, quasi al filo e cos\u00ec all\u2019improvviso si avvera, come un frutto\u00bb\n\u00ablo dica gi\u00e0 stasera, in cielo, in terra, dappertutto, lo dica alle persone di avvicinarsi: ne sentiranno desiderio \u2013 \u00e8 cos\u00ec bella \u2013 e capiranno che la luce non viene dai fari o da una stella, ma dalla corsa puntata al filo, viene da lei, la Donatella\u00bb.", "first_name": "Milo", "last_name": "De Angelis", "id": 60}, {"title": "Poesia", "text": "Si dice che la poesia\nmanchi di vero slancio,\nche non sappia pi\u00f9 volare\npoich\u00e9 non pi\u00f9 sorretta\ndai grandi angeli alati.\nChe farci? \u00c8 un mondo\ndi poeti atei che volano\npreferibilmente in aereo.", "first_name": "Valentino", "last_name": "Zeichen", "id": 61}, {"title": "Il poeta", "text": "Presumibilmente,\nsembro un poeta di alta rappresentanza\nsebbene la mia insufficienza cardiaca\nha per virt\u00f9 medica il libro \u00abcuore\u00bb.\nAbito appena sopra il livello del mare\nmentre la salute, la ricchezza, la purezza\ne gli sport invernali\nstraziano oltre i mille metri.\nPerci\u00f2 mi ossigeno respirando l\u2019aria\ndei paradisi alpini\ncos\u00ec arditamente fotografati\ndagli scalatori sociali\nnonostante la pericolosit\u00e0 dei dislivelli.", "first_name": "Valentino", "last_name": "Zeichen", "id": 62}, {"title": "Semiotica", "text": "Come la spia rossa che\nsi accende sul cruscotto\ne segnala al conducente,\nche la benzina \u00e8 alla fine,\ncos\u00ec, anche il sentimento\nche nutrivo per te\n\u00e8 ormai in riserva.", "first_name": "Valentino", "last_name": "Zeichen", "id": 63}, {"title": "Poetica", "text": "Nel tagliarmi le unghie dei piedi\nil pensiero corre per analogia\nalla forma della poesia;\nquesta pratica mi evoca\nla fine perizia tecnica\ndi scorciare i versi cadenti;\nlimare le punte acuminate,\narrotondare gli angoli sonori\nagli aggettivi stridenti.\n\u00c8 bene tenere le unghie corte\nlo stesso vale anche per i versi;\nla poesia ne guadagna in igiene\ne il poeta trova una nuova Calliope\na cui ispirarsi: la musa podologa.", "first_name": "Valentino", "last_name": "Zeichen", "id": 64}, {"title": "Mi ripeto", "text": "La chiave gira nella toppa\nsimile a un apriscatole e\nscoperchia la latta\n\u00c8 l\u2019amica che apre\ne mi sorprende a letto\ncon un\u2019altra donna\nGuarda e s\u00ec ritrae\ncome in presenza\nd\u2019un cibo avariato\nPiange e richiude\nla porta metallica\nMi ripeto...\nil mio Cuore \u00e8 sempre stato\ncome la porta girevole\nd\u2019un albergo a ore\ndove si poteva entrare\ne pernottare a piacere\nri_uscire in incognito\ne senza rimpianti\nOra\nvorresti istallare\nuna porta nel vuoto e\nmettere una serratura di marca all\u2019aria?", "first_name": "Valentino", "last_name": "Zeichen", "id": 65}, {"title": "La fiaba degli amanti", "text": "cui un maleficio tolse\nd\u2019incontrarsi\n(donna di notte lei\ne con la luce falco\nlui con la luce uomo\ne nottetempo lupo)\nci piacque tanto che per un bel pezzo\nci siamo firmati Knightwolf e Ladyhawke\nfinch\u00e9 capimmo\nl\u2019inutilit\u00e0 della speranza di ritrovarci insieme\nnell\u2019umano\nil nostro pi\u00f9 ambizioso traguardo\nessendo di confondere\nil pelo con le piume", "first_name": "Michele", "last_name": "Mari", "id": 66}, {"title": "Non piangere sul latte versato", "text": "verr\u00e0 di notte il lupo\na leccarlo\nperch\u00e9 il lupo \u00e8 vago\ndelle cose perse", "first_name": "Michele", "last_name": "Mari", "id": 67}, {"title": "(Come se un lupo", "text": "fosse mai uscito indenne da una fiaba\ncome se in ogni falco\nnon si ripetesse degli Alberighi\nl\u2019antico scelo)", "first_name": "Michele", "last_name": "Mari", "id": 68}, {"title": "Fra il mulino bianco", "text": "e gli anelli di Saturno\nla tua scelta era scontata\nMa non immaginerai mai\nquanta farina\npossono macinare quegli anelli", "first_name": "Michele", "last_name": "Mari", "id": 69}, {"title": "Ti cercher\u00f2 sempre", "text": "sperando di non trovarti mai\nmi hai detto all\u2019ultimo congedo\nNon ti cercher\u00f2 mai\nsperando sempre di trovarti\nti ho risposto\nAl momento l\u2019arguzia speculare\nfu sublime\nma ogni giorno che passa\nsi rinsalda in me\nun unico commento\ne il commento dice\ndue imbecilli", "first_name": "Michele", "last_name": "Mari", "id": 70}, {"title": "Nel cuore s\u00ec", "text": "nella vita no\nPresumo che per dirlo\nti sei gi\u00e0 procurata\nun bisturi\nun barattolo\ne due litri di formalina", "first_name": "Michele", "last_name": "Mari", "id": 71}, {"title": "Nella mia testa", "text": "c\u2019\u00e8 sempre stata una stanza vuota per te\nquante volte ci ho portato dei fiori\nquante volte l\u2019ho difesa dai mostri\nAdesso ci abito io\ne i mostri sono entrati con me", "first_name": "Michele", "last_name": "Mari", "id": 72}, {"title": "Poesia non \u00e8", "text": "Poesia non \u00e8 che un momento di suspense, collegamento temerario tra la vita e la morte.\nE la vita \u2013chi non lo sa?\n\u00e8 congiunzione amorosa.", "first_name": "Maurizio", "last_name": "Cucchi", "id": 73}, {"title": "Ecco ad esempio, numeri.", "text": "Ecco ad esempio, numeri. Anni: quarantacinque, cinquantasette, settantuno, novantasette. Misure: sette centimetri\ndietro le coste, sette punti liquidi, nell\u2019occhio.\nAnni sbagliati e calendari, appuntamenti falliti\nper un secondo o un secolo.\n- Per un secolo o un secondo, Mondadori, Milano,2003\nPerch\u00e9 tutto sia chiaro, quel che segue sono io, il mio diario, la mia autobiografia. Io, cio\u00e8 un personaggio, un\u2019identit\u00e0 fittizia: Rutebeuf, Malone, Prufrock\no quel che resta di Icio, nato\ne vissuto sei anni, al Cairo.", "first_name": "Maurizio", "last_name": "Cucchi", "id": 74}, {"title": "Non trattare i bambini", "text": "Non trattare i bambini da bambini: tratta i bambini come noi.\nSono esserini teneri e indiscreti, non innocenti angeli, concreti folletti misteriosi, lievi e crudeli, sensibili e fedeli, sempre disposti al riso, al grido, al pianto.\nIl loro tempo \u00e8 veloce, rapinoso,\nsono sereni e ombrosi, minuziosi,\nnon hanno disciplina, n\u00e9 ipocrita censura. Sono come li vedi, sono natura.\n- Per un secolo o un secondo, Mondadori, Milano,2003", "first_name": "Maurizio", "last_name": "Cucchi", "id": 75}, {"title": "Ho dissipato arte", "text": "Ho dissipato arte, talento, fantasia, indifferente all\u2019azione, all\u2019opera, al governo, ho preferito la quiete orizzontale, l\u2019attesa,\nil dolce insorgere impagabile\ndell\u2019immagine nella r\u00eaverie\nche va a spirale verso il fondo\no quel sopore galleggiante\nsu un mare increspato solo un soffio, ondulando su ricci, stelle arancioni,\nbranchi lentissimi, rottami\ndi antiche guerre e bastimenti.\nHo dissipato, ma sono ancora qui, innamorato e ignavo.", "first_name": "Maurizio", "last_name": "Cucchi", "id": 76}, {"title": "Vorrei ricondurre tutto", "text": "Vorrei ricondurre tutto, ora, alla nobile pulizia dei gesti, delle parole e dei silenzi,\ndei saluti, e delle confessioni, tra noi, senza pi\u00f9 sprechi,\nn\u00e9 equivoci o falsi pudori, senza la noia delle circostanze o la sfiducia desolata nelle cose", "first_name": "Maurizio", "last_name": "Cucchi", "id": 77}, {"title": "A volte troviamo", "text": "A volte troviamo una salvezza provvisoria, naturalmente, e breve,\nnel quadro ricomposto a geometria, che pure in s\u00e9 comprende vaghe forme, strappi sottili, allontanati,\nnella quieta penombra negligente\nche sfuma a ricrearci\nnel mezzo sonno.", "first_name": "Maurizio", "last_name": "Cucchi", "id": 78}, {"title": "Gli oggetti sono cambiati", "text": "Gli oggetti sono cambiati, sono cambiato io. Erano fatti per resistere, durare anche oltre noi; costavano fatica, sangue, soldi,\nerano carta assorbente opaca\nche tramandava affetti e memorie.\nOggi sono lisci, lucenti, spettacolari\nmucchi immensi di opulenza iniqua, impermeabili, viscidi, io stesso\nnel processo del tempo destinato\na questo oceano sgargiante di immondizia.", "first_name": "Maurizio", "last_name": "Cucchi", "id": 79}, {"title": "Ho imparato a esprimere gli umori", "text": "Ho imparato a esprimere gli umori \u2013 anche gli umori forti \u2013senza camuffarli. senza infingimenti.\nMi godo brevi soste felici\ndi sospensione e improvvisa adesione. Mi oriento\nverso un mondo pi\u00f9 affabile e poroso.", "first_name": "Maurizio", "last_name": "Cucchi", "id": 80}, {"title": "Malaspina", "text": "Ma cos\u2019\u00e8 Malaspina? Una voce,\nuna strana parola, il laghetto\nche passava fresco nella stanza buia, per il ristoro verde di una gita area.\nLo rivedo adesso nel gelo, nel bianco\ntotale, in un estremo paesaggio ghiacciato, siberiano, alla fantasia, che si compiace\ndi un\u2019escursione che il tempo ha gi\u00e0 ibernato.", "first_name": "Maurizio", "last_name": "Cucchi", "id": 81}, {"title": "L\u2019aria d\u2019intorno", "text": "L\u2019aria d\u2019intorno chiss\u00e0 come placata, e frizzante e la gente a spasso sospesa, aerea, lentissima, vacante\ne indifferente a un traguardo, all\u2019azione, al profitto, ma\npi\u00f9 vaga nel giorno, nel chiaro mattino di luce e parte\npersuasa infine del tutto diffuso, in aperta adesione e armonia, nel presente assoluto, animato dalla pace normale dell\u2019esserci\nsenza conflitti o sfide, senza miserabile calcolo, ma\nnella pace e nella pi\u00f9 normale armonia discreta dell\u2019esserci.", "first_name": "Maurizio", "last_name": "Cucchi", "id": 82}, {"title": "Nel mio paese", "text": "Leggeri ormai sono i sogni,\nda tutti amato\ncon essi io sto nel mio paese,\nmi sento goloso di zucchero;\nal di l\u00e0 della piazza e della salvia rossa\nsi ripara la pioggia\nsi sciolgono i rumori\ned il ridevole cordoglio\nper cui temesti con tanta fantasia\nquesto errore del giorno\ne il suo nero d'innocuo serpente\nDel mio ritorno scintillano i vetri\ned i pomi di casa mia,\nle colline sono per prime\nal traguardo madido dei cieli,\ntutta l'acqua d'oro \u00e8 nel secchio\ntutta la sabbia nel cortile\ne fanno rime con le colline\nDi porta in porta si grida all'amore\nnella dolce devastazione\ne il sole limpido sta chino\nsu un'altra pagina del vento.", "first_name": "Andrea", "last_name": "Zanzotto", "id": 83}, {"title": "Perch\u00e8 siamo", "text": "Perch\u00e9 siamo al di qua delle Alpi\nsu questa piccola balza\nperch\u00e9 siamo cresciuti tra l\u2019erba di novembre\nci scalda il sole sulla porta\nmamma e figlio sulla porta\nnoi con gli occhi che il gelo ha consacrati\na vedere tanta luce ed erba\nNelle mattina, se \u00e8 vero\nDi tre montagne trasparenti\nmi risveglia la neve;\nnelle mattine c\u2019\u00e8 l\u2019orto\nche sta in una mano\ne non produce che conchiglie,\nc\u2019\u00e8 la cantina delle formiche\nc\u2019\u00e8 il radicchio, diletta risorsa\nprofusa alle mie dita\na un vento che non osa disturbarci\nHa sapore di brina\nla mela che mi diverte,\nnel granaio s\u2019adagia un raggio amico\ned il vecchio giornale di polvere pura;\ne tutto il silenzio di musco\nche noi perdiamo nelle valli\nrende lento lo stesso cammino\nlo stesso attutirsi del sole\nche si coglie a guardarci\nche ci coglie su tutte le porte\nO mamma, piccolo \u00e8 il tuo tempo,\ntu mi vi porti perch\u2019io mi consoli\ne l\u00e0 v\u2019\u00e8 l\u2019erba di novembre,\nl\u00e0 v\u2019\u00e8 la franca salute dell\u2019acqua,\nsani come acqua vi siamo noi;\nsenza azzurra sostanza\nvi degradano tutte le sieste\ncui mi confondo e che sempre pi\u00f9 vanno\ncomunicando con la notte\nN\u00e9 attingere al pozzo n\u00e9 alle alpi\nn\u00e9 ricordare come tu non ricordi:\nma il sol che splende come cosa nostra,\nma sete e fame all\u2019ora giusta\ne tu mamma che tutto\nsai di me, che tutto hai tra le mani\nCon la scorta di te e dell\u2019erba\ne di quella lampada precaria\ndi cui distinguo la fine,\nsogno talvolta del mondo e guardo\ndall\u2019alto l\u2019inverno del nord.", "first_name": "Andrea", "last_name": "Zanzotto", "id": 84}, {"title": "Dietro il paesaggio", "text": "Nei luoghi chiusi dei monti\nmi hanno raggiunto\nmi hanno chiamato\ntoccandomi ai piedi.\nSulle orme incerte delle fontane\nho seguito da vicino\ne senza distrarmi\nle tenebre tenere del polo\nho veduto da vicino\nle spoglie luminose\ngli ornamenti perfettissimi\ndei paesi dell'Austria.\nHanno fatto l'aria tutta fresca\ndi ciliegi e di meli nudi\nhanno lasciato soltanto\nche un piccolo albero crescesse\nsua soglia della sua tristezza\nhanno lasciato fuggire in un riverbero\nun tiepido coniglio di pelo.\nPer le estreme vie della terra caduta\nassistito da giorni tardi e scarsi\ndiscendo nel sole di brividi\nche spira da tramontana.", "first_name": "Andrea", "last_name": "Zanzotto", "id": 85}, {"title": "Cos\u00ec siamo", "text": "Dicevano, a Padova, \"anch'io\"\ngli amici \"l'ho conosciuto\".\nE c'era il romorio d'un'acqua sporca\nprossima, e d'una sporca fabbrica:\nstupende nel silenzio.\nPerch\u00e9 era notte. \"Anch'io\nl'ho conosciuto\".\nVitalmente ho pensato\na te che ora\nnon sei n\u00e9 soggetto n\u00e9 oggetto\nn\u00e9 lingua usuale n\u00e9 gergo\nn\u00e9 quiete n\u00e9 movimento\nneppure il n\u00e9 che negava\ne che per quanto s'affondino\ngli occhi miei dentro la sua cruna\nmai ti nega abbastanza\nE cos\u00ec sia: ma io\ncredo con altrettanta\nforza in tutto il mio nulla,\nperci\u00f2 non ti ho perduto\no, pi\u00f9 ti perdo e pi\u00f9 ti perdi,\npi\u00f9 mi sei simile, pi\u00f9 m'avvicini.", "first_name": "Andrea", "last_name": "Zanzotto", "id": 86}, {"title": "Forse mi prende malinconia", "text": "Forse mi prende malinconia a letto\nse ripenso alla mia vita tempesta e di\nmattina alzandomi s\u2019involano i vani\nsogni e davanti alla zuppa di latte\nannego i miei casi disperati.\nGli orli senza miele della tazza\nscrepolata ai quali mi attacco a bere\ne nella gola scivola piano il mio\ndolore che s\u2019abbandona alle\nimmagini di ieri, quando tu c\u2019eri.\nChe peccato questa solitudine, questo\nscrivere versi ascoltando il peccatore\ncuore sempre nella stessa stanza\ncon due grandi finestre, un tavolo\ne un lettino di scapolo in miseria.\nE se l\u2019orecchio poso al rumore solo\ndelle scale battute dal rimorso\nsento la tua discesa corrosa\ndalla speranza.", "first_name": "Dario", "last_name": "Bellezza", "id": 87}, {"title": "Ascoltavo le morte nel mio sogno", "text": "Ascoltavo le morte nel mio sogno\ndi pazzo dirmi all\u2019orecchio soave:\n\u201cTi trascuro. Non verr\u00f2 mai da te\u201d.\nAllora mi ricordai di te e mi svegliai.\nLa morte mi era a lato. La notte \nriempiva la stanza di silenzio.\nAlla finestra la luce della luna. E\nNel mio cuore un presentimento.", "first_name": "Dario", "last_name": "Bellezza", "id": 88}, {"title": "\u00c8 avventizio il mio essere reale. ", "text": "\u00c8 avventizio il mio essere reale. \nSleale \u00e8 insistere su chi sono io. \n'Il punto partenza e scontato \nl'arrivo \u00e8 certo nello stato\nattuale: morte come sostanza\no strato finale di un cuore malato.\nOh, vorrei rinascere, ritornare indietro\nma non posso. Troppo ho peccato\ndi peccati non miei, attribuiti\na posteri, mancati inganni.\nCerco amori nuovi, violente sere. \nPerdono chiedo a chi non amai. \nForse verr\u00f2 domani ad un prato \nverde, e non sar\u00f2 pi\u00f9 solo.", "first_name": "Dario", "last_name": "Bellezza", "id": 89}, {"title": "Il mare di soggettivit\u00e0 sto perlustrando", "text": "Il mare di soggettivit\u00e0 sto perlustrando\nimmemore di ogni altra dimensione.\nQuello che il critico vuole non so dare. \nSolo oralit\u00e0 invettiva infedelt\u00e0  codarda petulanza. \nEppure oltre il mio io sbudellato \nalquanto c'\u00e8 gi\u00e0 la resa incostante\nalla quotidianit\u00e0. Soffrire umanamente\nla retorica di tutti i normali giorni delle\nnormali persone. Partire per un viaggio\nconsacrato a tutte le civili suggestioni:\npensione per il poeta maledetto dalle sue\noscure maledizioni.", "first_name": "Dario", "last_name": "Bellezza", "id": 90}, {"title": "Per sempre", "text": "Eri una emozione per vivere,\nper stridere durante il pasto\nserale. Era emozionante ricevere\nposta. La mattina in fretta\nle scale scendevo e l\u00ec\ntrovavo le ingiurie tue\nalla mortale natalit\u00e0.\nAccuse per andare avanti.\nMa dopo ti rendevi inquieta\nal delitto del non detto\nse non rispondevo per le rime.\nO rima che dirti non sapevo\nsenza la fuga in avanti \ndi terzine squilibrate \nsul dolce stil vecchio della\nMusa canterina a presiedere \ngli ozi di Sodoma. Dirti\nche ero pieno di sonno .\nse l'immortalit\u00e0 era un pio \ndesiderio, lugubre sospiro\nti avrebbe annoiato.\nTalvolta una stradina\nmi risucchia indenne \ndove non alberga strepito di auto;\nallora sciolto dai tuoi lunghi\nsensi camminare ti vedo per sempre.", "first_name": "Dario", "last_name": "Bellezza", "id": 91}, {"title": "Morte segreta", "text": "Ora alla fine della tregua\ntutto s\u2019\u00e8 adempiuto; vecchiaia\nchiama morte e so che giovent\u00f9\n\u00e8 un lontano ricordo. Cos\u00ec\nsenza speranza di sapere mai\ncosa stato sarei pi\u00f9 che poeta\nse non m\u2019avesse tanta morte\ndentro occluso e divorato, da me\nprendo infernale commiato.", "first_name": "Dario", "last_name": "Bellezza", "id": 92}, {"title": "Generalizzando", "text": "Tutti riceviamo un dono.\nPoi, non ricordiamo pi\u00f9\nn\u00e9 da chi n\u00e9 che sia.\nSoltanto ne conserviamo\n\u2013 pungente e senza condono \u2013\nla spina della nostalgia.", "first_name": "Giorgio", "last_name": "Caproni", "id": 93}, {"title": "Sassate", "text": "Ho provato a parlare.\nForse, ignoro la lingua.\nTutte frasi sbagliate.\nLe risposte: sassate.", "first_name": "Giorgio", "last_name": "Caproni", "id": 94}, {"title": "Alba", "text": "Amore mio, nei vapori d\u2019un bar\nall\u2019alba, amore mio che inverno\nlungo e che brivido attenderti! Qua\ndove il marmo nel sangue \u00e8 gelo, e sa\ndi rinfresco anche l\u2019occhio, ora nell\u2019ermo\nrumore oltre la brina io quale tram\nodo, che apre e richiude in eterno\nle deserte sue porte? \u2026 Amore, io ho fermo\nil polso: e se il bicchiere entro il fragore\nsottile ha un tremit\u00eco tra i denti, \u00e8 forse\ndi tali ruote un\u2019eco. Ma tu, amore,\nnon dormi, ora che in vece la tua gi\u00e0 il sole\nsgorga, non dirmi che da quelle porte\nqui, col tuo passo, gi\u00e0 attendo la morte.", "first_name": "Giorgio", "last_name": "Caproni", "id": 95}, {"title": "Ricordo", "text": "Ricordo una chiesa antica,\nromita,\nnell\u2019ora in cui l\u2019aria s\u2019arancia\ne si scheggia ogni voce\nsotto l\u2019arcata del cielo.\nEri stanca,\ne ci sedemmo sopra un gradino\ncome due mendicanti.\nInvece il sangue ferveva\ndi meraviglia, a vedere\nogni uccello mutarsi in stella\nnel cielo.", "first_name": "Giorgio", "last_name": "Caproni", "id": 96}, {"title": "Per lei", "text": "Per lei voglio rime chiare,\nusuali: in -are.\nRime magari vietate,\nma aperte: ventilate.\nRime coi suoni fini\n(di mare) dei suoi orecchini.\nO che abbiano, coralline,\nle tinte delle sue collanine.\nRime che a distanza\n(Annina era cos\u00ed schietta)\nconservino l\u2019eleganza\npovera, ma altrettanto netta.\nRime che non siano labili,\nanche se orecchiabili.\nRime non crepuscolari,\nma verdi, elementari.", "first_name": "Giorgio", "last_name": "Caproni", "id": 97}, {"title": "Perch\u00e9 restare", "text": "Chi sia stato il primo, non\n\u00e8 certo. Lo segu\u00ec un secondo. Un terzo.\nPoi, uno dopo l\u2019altro, tutti han preso la stessa via.\nOra non c\u2019\u00e8 pi\u00f9 nessuno.\nLa mia\ncasa \u00e8 la sola\nabitata.\nSon vecchio\nChe cosa mi trattengo a fare,\nquass\u00f9, dove tra breve forse\nnemmeno ci sar\u00f2 pi\u00f9 io\na farmi compagnia?\nMeglio \u2013 lo so \u2013 \u00e8 ch\u2019io bada\nprima che me ne vada anch\u2019io.\nEppure, non mi risolvo. Resto.\nMi lega l\u2019erba. Il bosco.\nIl fiume. Anche se il fiume \u00e8 appena\nun rumore ed un fresco\ndietro le foglie.\nLa sera\nsiedo su questo sasso, e aspetto.\nAspetto non so che cosa, ma aspetto.\nIl sonno. La morte direi, se anch\u2019essa\nda un pezzo \u2013 gi\u00e0 non se ne fosse andata\nda questi luoghi.\nAspetto\ne ascolto.\n(L\u2019acqua,\nda quanti milioni d\u2019anni, l\u2019acqua,\nha questo suo stesso suono\nsulle sue pietre? )\nMi sento\nperso nel tempo.\nFuori\ndel tempo, forse.\nMa sono\ncon me stesso. Non voglio\nlasciare me stesso uscire\nda me stesso come,\ndal sotterraneo\nil grillotalpa in cerca\nd\u2019altro buio.\nIl trifoglio\ndella citt\u00e0 \u00e8 troppo\nfitto. Io son gi\u00e0 cieco.\nMa qui vedo. Parlo.\nQui dialogo. Io\nqui mi rispondo e ho il mio\ninterlocutore. Non voglio\nmurarlo nel silenzio sordo\nd\u2019un frastuono senz\u2019ombra\nd\u2019anima. Di parole\nsenza pi\u00f9 anima.", "first_name": "Giorgio", "last_name": "Caproni", "id": 98}, {"title": "Foglie", "text": "Quanti se ne sono andati\u2026\nQuanti.\nChe cosa resta.\nNemmeno\nil soffio.\nNemmeno\nil graffio di rancore o il morso\ndella presenza.\nTutti\nse ne sono andati senza\nlasciare traccia.\nCome\nnon lascia traccia il vento\nsul marmo dove passa.\nCome\nnon lascia orma l\u2019ombra\nsul marciapiede.\nTutti\nscomparsi in un polverio\nconfusi d\u2019occhi.\nUn brusio\ndi voci afone, quasi\ndi foglie controfiato\ndietro i vetri.\nFoglie\nche solo il cuore vede\ne cui la mente non crede.", "first_name": "Giorgio", "last_name": "Caproni", "id": 99}, {"title": "L\u2019occasione", "text": "L\u2019occasione era bella.\nVolli sperare anch\u2019io.\nPuntai in alto. Una stella\no l\u2019occhio (il gelo) di Dio?", "first_name": "Giorgio", "last_name": "Caproni", "id": 100}, {"title": "L\u2019attesa", "text": "a Saffo\n\u00c8 quasi l\u2019ora, e io esco all\u2019aperto.\nDolce notte! perch\u00e9 dunque mi struggo?\nE come il cielo \u00e8 purissimo e calmo!\nConduci al convegno quella ch\u2019io amo\ne non trapassi inconsumata l\u2019ora\no notte.\nIn solitudine confusa,\ndimentico tra me ch\u2019ella \u00e8 partita\ne al luogo del convegno aspetto sola.", "first_name": "Giovanna", "last_name": "Bemporad", "id": 101}, {"title": "Ex voto", "text": "Dea velata di marmo e di silenzio\ncasta, racchiusa nel perpetuo inganno\ndel tuo corpo ideale, anima impura-\nsento alitarmi un sonno di belletti\ndalle tue ciglia; vedo tra le labbra\ndove il pennello, non l\u2019aurora, ha pianto\npetali rossi, ravvivarsi l\u2019ambra\ndei tui denti all\u2019assalto delle risa.\nSi colma il cuore di un battito d\u2019ali\nquando tu accosti la crescente luna\ndelle tue ciglia alla nuvola ombrosa\ndei miei capelli: o ninfa, o baiadera,\nnon che adirarmi col vento d\u2019amore\nsospendo ai tuoi squillanti braccialetti\ne alle tue lunghe mani una bianchezza\ndi mute solitudini, e il tuo collo\nsfioro con disarmati occhi indolenti.", "first_name": "Giovanna", "last_name": "Bemporad", "id": 102}, {"title": "Sogno vince realt\u00e0", "text": "Pi\u00f9 non sorga il domani: eterna e chiara\nsia questa notte; in me dilaga il sole.\n\u00c8 sogno o realt\u00e0 l\u2019ombra che illumina\nla stanza vuota? Lenta batte l\u2019ora\nsull\u2019estasi notturna. Aspetto insonne\nche il giorno la sua immagine mi porti\nmentre dalle mie braccia fugge timida\nquasi del primo albore, assecondando\nil sogno di chi muore ebbro di luce.", "first_name": "Giovanna", "last_name": "Bemporad", "id": 103}, {"title": "Alla primavera", "text": "Nelle mie vene, un tempo ebbre di vita,\nbatte con ritmo languido il risveglio\ndi primavera, e accende il sentimento\nin chi non vuole pi\u00f9 se non amare\nla cecit\u00e0 del pianto. Lunga o breve\ntragica \u00e8 questa favola che bella\nsembrava al tempo in cui l\u2019ineluttabile\ncertezza non aveva ancora offeso\nl\u2019ingenuit\u00e0 dei nostri cuori, illusi\ndi essere eterni. Eppure mi sorprendo\ntalvolta a intenerirmi quando un giglio\nspunta a pi\u00e8 d\u2019una quercia, o nel giardino\nil mandorlo \u00e8 fiorito. E una dolcezza\ndi memorie distende il mio dolore,\ngi\u00e0 creduto incurabile, in un riso.\nPoi, quando il giorno muore nella notte,\nsi fa nera ogni cosa, accoglie e fonde\nl\u2019anima curva sotto il suo destino\nquesto fluire in lei di tante vite.", "first_name": "Giovanna", "last_name": "Bemporad", "id": 104}]}